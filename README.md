# Remmie
*Een klein apparaatje dat gebruikers zal ondersteunen bij het ondergaan en het leren beheersen van paniekaanvallen.* 

*Projectteam: Sid De Munck*

*2024-2025*

## Samenvatting
De toenemende druk in de maatschappij heeft een directe invloed op de mentale gezondheid van veel mensen. Door lange wachtlijsten, en op sommige plaatsen zelfs een aanmeldingsstop, bij psychologen blijft professionele hulp vaak uit of wordt vertraagd. Vooral het aantal mensen dat last heeft van paniekaanvallen groeit, wat een urgent maatschappelijk probleem vormt.

Op basis van interviews en benchmarkingonderzoek is vastgesteld dat er behoefte is aan een laagdrempelige en directe ondersteuning bij paniekaanvallen. Het ontwikkelde product bestaat uit een compact apparaatje in combinatie met een gebruiksvriendelijke app. Het apparaat maakt gebruik van visuele, auditieve en tactiele signalen om de gebruiker stap voor stap door een paniekaanval te begeleiden en kalmering te bevorderen.

Daarnaast ondersteunt het product het leren herkennen en hanteren van paniekgevoelens via principes uit 'interoceptieve exposure'; een methode waarbij lichamelijke sensaties die angst opwekken bewust worden opgezocht en waarbij door oefening gewenning wordt gecreëerd zodat angst voor deze sensaties vermindert. Zo help het product niet alleen op crisismomenten, maar draagt het ook bij aan het opbouwen van langdurige veerkracht.

Deze oplossing helpt gebruikers grip te krijgen op hun situatie en biedt ondersteuning op momenten dat professionele hulp (nog) niet beschikbaar is.

<img src="https://github.com/sidmunck/UCD/raw/main/fotos/semester%202/eindrender2.bmp" width="600">

## Introductie
Het groeiende bewustzijn rond mentale gezondheid, het afnemen van stigma en de
toegenomen prestatiedruk zorgen voor een stijging in het aantal mensen dat psychologische hulp zoekt. Deze toename zet de geestelijke gezondheidszorg onder druk, met lange wachtlijsten en aanmeldingsstops tot gevolg[^1]. Eén op de acht Vlamingen kampt met een angststoornis, waarvan paniekstoornissen een aanzienlijk aandeel vormen.

Dit project richt zich op het ontwikkelen van een ondersteunend product voor mensen die te kampen hebben met paniekaanvallen. Het doel is om gebruikers te helpen zelfstandig met hun klachten om te gaan, waardoor de vraag naar psychologische hulp kan worden verminderd. Hierdoor kan het indirect bijdragen aan een verlichting van de druk op de zorgsector.

Bestaande hulpmiddelen blijken vaak te algemeen of zijn onvoldoende afgestemd op de noden van mensen die regelmatig in aanraking komen met paniekaanvallen. Bovendien ontbreekt het aan producten die deze problematiek bij de kern aanpakken, bijvoorbeeld door het toepassen van technieken uit de klinische praktijk zoals interoceptieve exposure.

Het voorgestelde product, in combinatie met een bijhorende app, biedt ruimte voor personalisatie, snelle activatie (<10 seconden), en een toegankelijke interface. De nadruk ligt op discretie, gebruiksgemak en effectiviteit zodat ondersteuning altijd binnen handbereik is.

## Methodologie 
Het ontwerpproces volgt een duidelijke en gestructureerde aanpak waarbij stap voor stap van  probleem naar oplossing werd gewerkt. Er zijn drie hoofdfases te onderscheiden: onderzoek, conceptontwikkeling en prototype & testen. Elke fase bouwt verder op de inzichten uit de voorgaande en het gehele project strekt zich uit over twee semesters. 

Semester 1: onderzoek en concept
In het eerste semester vond een individueel onderzoek plaats naar het onderwerp 'paniekaanvallen'. Hierbij werd uitgebreid literatuuronderzoek gedaan, evenals benchmarking en het afnemen van drie interviews om inzicht te verkrijgen in de gebruikersbehoeften. De verzamelde data werden geanalyseerd en samengebracht in een persona en een WWWWWH-analyse. Op 31 november 2024 werd het eerste concept gepresenteerd, waarna alle teams werden samengesteld. 

Vervolgens werd binnen het team samengewerkt aan ideeontwikkeling via brainstormsessies. Er werden storyboards en eenvoudige prototypes gemaakt. Deze prototypes werden in twee testwaves door zeven gebruikers geëvalueerd. Wave 1 richtte zich op het concept, terwijl wave 2 de noodzaak aan een ondersteunende app onderzocht. Parallel hieraan werd een literatuurstudie uitgevoerd naar 'interoceptieve exposure', een therapeutische methode die ingezet wordt bij het behandelen van angst en paniek.

Semester 2: verdieping en verfijning
Het tweede semester richtte zich op drie deelonderzoeken: 'The Human Body', 'The Human Senses' en 'The Human Mind'.

- Bij 'The Human Body' werd de antropometrie van het menselijke hand bestudeerd om een geschikte productvorm te bepalen. Op basis van gebruikerstesten werd een voorkeursontwerp geselecteerd.
- Bij 'The Human Senses' werd onderzocht hoe trillingen en muziek optimaal ingezet kunnen worden om kalmering te bieden. Er werd getoetst met prototypes en er werd literatuur over muziekfrequentie geraadpleegd.
- Bij 'The Human Mind' lag de focus op de intuïtiviteit van de interface. Met behulp van de 'Wizard of Oz'-methode werd onderzocht hoe gebruikers verschillende signalen interpreteren.

Met de verkregen inzichten werd een werkend prototype ontwikkeld, bestaande uit elektronica gekoppeld aan een Protopie Connect-interface en een fysieke (niet-werkende) behuizing. Dit prototype vormt de basis voor verdere tests en de eindpresentatie, ondersteund door een productvideo.

![methodologie](https://github.com/sidmunck/UCD/blob/main/fotos/semester%202/methodologiesem1en2.png)

## Discovery
### Doelstellingen
De doelstelling van deze fase was om op gestructureerde wijze inzicht te krijgen in de noden van mensen met paniekaanvallen, met als einddoel het ontwikkelen van een technologisch hulpmiddel dat niet alleen acute ondersteuning biedt, maar ook preventief werkt. In een breder perspectief werd onderzocht hoe zo’n oplossing indirect zou kunnen bijdragen aan het verlagen van de druk op de psychologische zorg. Binnen deze fase lag de nadruk op het achterhalen wie de gebruikers zijn, wat hun ervaringen zijn met paniekaanvallen, en welke voorwaarden ze stellen aan mogelijke ondersteuning.

De centrale onderzoeksvraag luidde:
"Hoe kunnen technologie-gebaseerde zelfhulpmiddelen effectief worden ingezet om mensen met paniekaanvallen beter te ondersteunen en tegelijkertijd de druk op de wachtlijsten voor psychologische hulp te verlichten?"

### Materiaal en methoden
Om de doelstellingen te bereiken werd een combinatie van kwalitatieve en kwantitatieve onderzoeksmethoden ingezet.

Allereerst werd een uitgebreide literatuurstudie uitgevoerd om de maatschappelijke context en de problematiek rondom paniekaanvallen en psychologische zorg in kaart te brengen. Uit recente bronnen, waaronder de Public Health Monitor 2023, blijkt dat maar liefst 22% van de Vlaamse bevolking kampt met psychische stoornissen, waarvan 12% te maken krijgt met angststoornissen — een significant deel hiervan ervaart paniekaanvallen.

Parallel aan deze deskresearch vond een benchmarkingonderzoek plaats waarin tien bestaande zelfhulpmiddelen voor paniekaanvallen werden geëvalueerd. Deze producten varieerden van apps die ademhalingsoefeningen begeleiden tot fysieke draagbare apparaten die trilling- of geluidssignalen geven. Elk hulpmiddel werd beoordeeld op parameters zoals gebruiksgemak, effectiviteit, discretie en mate van personalisatie. Deze analyse leverde inzicht op in de sterke en zwakke punten van de markt en de mate waarin bestaande oplossingen aansluiten bij de gebruikersbehoeften.

Daarnaast werden drie interviews afgenomen van mensen die regelmatig paniekaanvallen ervaren. De interviewvragen waren gericht op het in kaart brengen van hun ervaringen met paniek, hun huidige copingstrategieën en hun wensen ten aanzien van nieuwe ondersteunende technologieën.
De data uit deze interviews werden geanalyseerd door terugkerende thema’s te clusteren. Op basis daarvan werden de belangrijkste design requirements geformuleerd. ([Design Requirements - REMMIE](https://github.com/sidmunck/UCD/raw/main/files/design%20requirements/designrequirements%20REMMIE%20excel.xlsx))

### Resultaten
De analyse van de onderzoeksdata bevestigde dat paniekaanvallen een urgent en groeiend maatschappelijk probleem vormen, mede door de lange wachttijden in de psychologische zorg en het gebrek aan laagdrempelige, directe ondersteuning.

Uit de interviews bleek dat gebruikers vooral behoefte hebben aan emotionele geruststelling tijdens een paniekaanval. Dit kan bijvoorbeeld worden geleverd door herkenbare en vertrouwde geluiden via het apparaat, waardoor het gevoel van veiligheid wordt versterkt. Daarnaast werd het belang van een eenvoudig, intuïtief ontwerp benadrukt zodat gebruikers in stressvolle situaties snel en zonder extra cognitieve belasting het hulpmiddel kunnen bedienen. Discretie werd ook als cruciaal ervaren, omdat veel mensen liefst vermijden dat hun paniekaanval en de bestrijding ervan publiek zichtbaar zouden zijn.

Een andere belangrijke uitkomst was de wens om het product te kunnen personaliseren. Dit houdt in dat gebruikers zelf kunnen bepalen welke signalen of functies ze willen gebruiken, zodat het apparaat aansluit bij hun persoonlijke voorkeuren en paniekervaringen.

De benchmarkingstudie toonde dat de meeste bestaande producten zich focussen op één enkele zintuigelijke stimulus (zoals geluid of aanraking), terwijl uit de interviews bleek dat gebruikers juist gebaat zijn bij een combinatie van auditieve, visuele en tactiele signalen. Verder is er weinig aanbod dat training of preventie faciliteert. Dit vormde de aanleiding om in het eigen product ook elementen van interoceptieve exposure te integreren, een psychologische techniek waarbij gebruikers gecontroleerd oefenen met fysieke sensaties om zo de angstreactie te verminderen.

De verkregen kwalitatieve data werden aangevuld met een functieprioriteringsanalyse. De respondenten gaven aan welke producteigenschappen zij het belangrijkst vonden, waarbij functies als discretie, compactheid en intuïtieve bediening bovenaan stonden.

![functies](https://github.com/MattizV/UCD/blob/main/fotos/grafiek.png)

### Conclusies en implicaties
De inzichten uit deze discoveryfase leidden tot duidelijke ontwerpprincipes en -eisen voor het ontwikkeltraject.

Allereerst moet het product effectief ondersteunen tijdens een paniekaanval door snel en betrouwbaar rustgevende signalen te geven die meerdere zintuigen aanspreken. De activering moet intuïtief en snel zijn, zonder dat de gebruiker complexe handelingen hoeft te verrichten. Dit vraagt om een gebruikersinterface met minimale cognitieve belasting en een logische structuur.

Daarnaast moet het product ook een preventieve functie hebben. Door middel van oefeningen gebaseerd op interoceptieve exposure kunnen gebruikers de angst voor hun fysieke panieksignalen leren verminderen en zo op termijn minder vaak last krijgen van aanvallen. Dit maakt het product niet alleen een hulpmiddel voor crisismomenten, maar ook een coach voor mentale gezondheid op lange termijn. 

Personalisatie blijkt eveneens essentieel. Aangezien paniekaanvallen en copingstrategieën sterk persoonsgebonden zijn, moet het product verschillende instellingen en aanpasbare functies bieden. Dit kan bijvoorbeeld door verschillende geluiden, trillingspatronen of visuele signalen aan te bieden die gebruikers kunnen kiezen en combineren.

Tot slot is de fysieke vormgeving van het apparaat een belangrijke factor. Het moet compact en discreet zijn, zodat het overal meegedragen kan worden zonder op te vallen. Dit sluit aan bij het belangrijke designcriterium dat het product ‘altijd en overal’ beschikbaar moet zijn zonder extra stress te veroorzaken.

## Definition
### Doestellingen
In de Definition-fase lag de focus op het verfijnen van inzichten die tijdens de voorgaande Discovery-fase waren verkregen en op het verkennen van concrete manieren om bestaande oplossingen te verbeteren of te combineren tot een effectief hulpmiddel. Hierbij was het essentieel om vast te stellen welke methoden het meest effectief zijn bij het kalmeren van mensen die een paniekaanval ervaren en op welke wijze deze methoden het best kunnen worden aangeboden.

Het primaire doel was om de sterke en zwakke punten van reeds beschikbare hulpmiddelen te identificeren en op basis daarvan een concept te ontwikkelen dat optimaal aansluit bij de behoeften van de gebruikers. De centrale vraag was: welke combinatie van signalen, bediening en ondersteunende technologie levert het meeste effect bij het verminderen van paniekgevoelens, zonder de gebruiker extra stress te bezorgen?

Deze fase was cruciaal om niet enkel theoretische inzichten te verwerken, maar om daadwerkelijk te toetsen wat in de praktijk werkt, met gebruikers als belangrijkste raadgevers.

### Materiaal & methoden
Om de doelstellingen van deze fase te bereiken, werd een mix van kwalitatieve en praktische onderzoeksmethoden ingezet, waaronder twee opeenvolgende waves van gebruikerstesten en aanvullend literatuuronderzoek. 

#### 1. Gebruikerstesten
Er werden twee waves uitgevoerd met elk zeven respondenten. Hierbij lag de nadruk telkens op een ander aspect van het productconcept. 

##### Wave 1: Ademhalingsoefeningen
Deze eerste test richtte zich op het onderzoeken van verschillende manieren om ademhalingsoefeningen te begeleiden. Ademhalingsoefeningen zijn immers de meest gebruikte en bewezen methode om tijdens een paniekaanval rust te vinden. Aangezien het product in allerlei situaties moet kunnen worden toegepast, moest deze methode discreet en gemakkelijk toepasbaar zijn. Met behulp van een role playing werd het belang van ademhalingsoefeningen aangetoond. De volledige werking van het onderzoek werd uitgeschreven in [protocol wave 1](https://github.com/sidmunck/UCD/raw/main/files/wave%201/Wave%201%20protocol%20Remmie.pdf).

<img src="https://github.com/sidmunck/UCD/raw/main/fotos/Role%20playing%20ademhalingsoefeningen.png" width="450">

Met behulp van low-fidelity prototypes kregen gebruikers de mogelijkheid om verschillende soorten signalen uit te proberen: kleuren en lichtpatronen, trillingen, natuurlijke geluiden zoals het kabbelende geluid van de zee, een klok, timer of stembegeleiding. Respondenten gaven feedback over wat het meest hielp om hun ademhaling te reguleren en rust te ervaren.

De prototypes die werden gebruikt:
- Een video met afwisselende kleuren die de ademhalingsfasen aangaven
- Een aftelklok die werd weergegeven op een smartphone
- Een aftelbalk die werd weergegeven op een smartphone
- Een trillingpatroon, opgewekt met een trilmotor die verbonden was met ProtoPie
- Een audiobestand met het geluid van de zee
- Een audiobestand met een stemassistent die de gebruiker instructies gaf

<img src="https://github.com/sidmunck/UCD/raw/main/fotos/foto's%20wave%201%20prototype.png" width="250">

##### Wave 2: App versus fysieke bediening
De tweede test richtte zich op de vraag of een bijhorende app noodzakelijk is, of dat het product ook zonder app effectief kan zijn. Hiervoor werden drie prototypes getest: één puur fysiek apparaat zonder app, een hybride model dat zowel fysieke knoppen als een app combineert, en een volledige app-gebaseerde oplossing.

De testen vonden plaats in omgevingen zoals drukke openbare ruimtes en rustige settings. Respondenten moesten oefeningen starten, geluiden en trillingen aanpassen, en het gebruiksgemak in diverse situaties beoordelen. De volledige werking van het onderzoek is uitgeschreven in [protocol wave 2](https://github.com/sidmunck/UCD/raw/main/files/wave%202/Wave%202%20protocol%20Remmie.pdf).

Tijdens beide waves werd gebruik gemaakt van role-playing, zodat respondenten de ervaring van een paniekaanval konden simuleren en meteen konden toetsen hoe intuïtief en effectief de prototypes in zulke stressvolle momenten zijn. Alle deelnemers tekenden vooraf een informed consent.

<img src="https://github.com/sidmunck/UCD/raw/main/fotos/wave%202%20prototype.png" width="400">

#### 2. Literatuuronderzoek
Parallel aan de gebruikerstesten werd een diepgaand literatuuronderzoek uitgevoerd naar interoceptieve exposure, een bewezen klinische techniek waarbij gebruikers bewust fysieke sensaties oproepen die angst uitlokken, om zo geleidelijk de angst voor die signalen te verminderen. Dit onderzoek toonde aan dat er nog geen commercieel product bestaat dat deze methode ondersteunt, waardoor er een duidelijke kans ligt om dit in het eigen product te integreren. De wenselijkheid van deze toepassing moest dan eerst wel onderzocht worden. ([Onderzoek interoceptieve exposure](https://github.com/sidmunck/UCD/raw/main/files/wave%201/Onderzoek%20Interoceptieve%20exposure.docx))

### Resultaten
Uit de combinatie van gebruikerstesten en literatuuronderzoek kwamen diverse heldere patronen naar voren die de verdere productontwikkeling richting geven:

#### 1. Gebruiksvriendelijkheid
Gebruikers benadrukten dat het apparaat direct en intuïtief bedienbaar moet zijn, zeker in panieksituaties waarin stress en cognitieve overbelasting overheersen. Complexe menu's of trage reacties verhogen de angst juist. Het activeren van functies moet daarom binnen enkele seconden kunnen gebeuren, zonder ingewikkelde handelingen.

#### 2. Discretie en draagbaarheid
Respondenten gaven aan dat het product klein en onopvallend moet zijn, zodat het ook in publieke ruimtes zonder schaamte kan worden gebruikt. Bij een paniekaanval is het vaak niet haalbaar om uitgebreid met een app te werken. Daarom is een fysieke besturing van het toestel in veel situaties veel praktischer. Dit ondersteunt het idee van een hybride ontwerp waarbij zowel fysieke bediening als app-functionaliteit wordt aangeboden.

#### 3. Effectiviteit van signalen
Verschillende zintuigelijke signalen werden getest met volgende bevindingen: 
- Visueel (LED-lichtpatronen): Dit werd als effectief ervaren voor het begeleiden van ademhalingsoefeningen, vooral door het ritmische en kalmerende effect. 
- Auditief (natuurlijke geluiden): Geluiden zoals de zee of zachte stembegeleiding bleken intuïtief en rustgevend te zijn.
- Tactiel (trillingen): Werden wisselend beoordeeld. Voor sommigen boden trillingen een extra houvast, maar voor anderen waren ze juist storend. Dit benadrukt het belang van personalisatie.

#### 4. Personalisatie
Gebruikers hechten veel waarde aan de mogelijkheid om het apparaat naar eigen voorkeur in te stellen. Denk aan het aanpassen van lichtintensiteit, geluidsvolume, trillingspatronen en welke signalen worden ingezet. Deze flexibiliteit vergroot de effectiviteit en het gebruiksgemak aanzienlijk. 

#### 5. App
De app bleek vooral in rustigere omgevingen nuttig voor het uitvoeren van uitgebreide oefeningen en het aanpassen van instellingen. In drukke of stressvolle situaties werd fysieke bediening sneller en intuïtiever ervaren. Dit bevestigt de keuze voor een hybride interactiemodel waarin het beste van beide werelden wordt gecombineerd.

### Conclusies & implicaties
De inzichten uit de Definition-fase wijzen duidelijk in de richting van een hybride productontwerp, waarin fysieke bediening en app-functionaliteit elkaar aanvullen. Deze aanpak maakt het mogelijk om gebruikers in diverse situaties effectief te ondersteunen, of ze nu in een drukke straat lopen of thuis een oefening willen doen.

De combinatie van meerdere zintuigelijke signalen – visueel, auditief en tactiel – vormt de kern van een effectief kalmeringshulpmiddel. Daarbij is het cruciaal om de gebruiker zelf te laten kiezen welke signalen voor hem of haar het beste werken, door middel van personalisatiemogelijkheden.

Uit de eerste wave kwam naar voren dat natuurlijke geluiden als het meest rustgevend worden ervaren bij ademhalingsoefeningen, en dat lichtpatronen een krachtig visueel hulpmiddel zijn. Omdat trillingen per persoon verschillen in effectiviteit, moet het product deze functie optioneel maken.

De tweede wave onderstreepte dat fysieke bediening van het apparaat essentieel is voor gebruik in stressvolle of drukke omgevingen, terwijl een app meer mogelijkheden biedt voor uitgebreide personalisatie en training. Dit betekent dat het product zowel een compact fysiek apparaat moet zijn, als een app moet hebben die als aanvulling dient.

Enkele design requirements die hieruit volgen zijn concreet en toetsbaar:
-	Hoofdfuncties moeten binnen de 5 seconden bediend kunnen worden.
-	Subfuncties moeten binnen de 10 seconden bediend kunnen worden.
-	Het product moet overal te gebruiken zijn.
-	Het product moet onopvallend kunnen worden gebruikt. 
-	Eventueel gebruikte LED-lampjes moeten ook zichtbaar zijn overdag.
Het volledige document met design requirements is terug te vinden in de bijlagen.

Deze fase legt een sterke basis voor de volgende stap in het ontwikkelingsproces: het ontwerpen van een prototype dat aan deze eisen voldoet, gevolgd door uitgebreide gebruikerstests om de effectiviteit en gebruikservaring te optimaliseren.

## Developing
In de developingfase ligt de focus meer op het optimaliseren van de fysieke ergonomie, de cognitieve en de sensoriële ergonomie. Dit wil zeggen dat er wordt gewerkt naar een verfijning van het product. Frictiepunten worden hierbij actief opgespoord en weggenomen om de gebruikservaring te optimaliseren. Er zal worden gefocust op verschillende lichaamsgerelateerde maten voor het ontwerp, rekening houdend met variatie in ergonomie zoals leeftijd, geslacht, cultuur. Ook zal het gebruiksgemak en de functionaliteit geoptimaliseerd worden, gebruikmakend van principes zoals usability en UX design. 

In deze fases wordt niet alleen aandacht besteed aan de fysieke vorm en het gebruiksgemak, maar ook aan het integreren van ondersteunende technologieën zoals feedbacksystemen en sensoren om de werking van het product te versterken zoals design principes: zichtbaarheid, feedback en UX design.

### The human body 
#### Doelstellingen
In deze ontwikkelingsfase stond het bepalen van de optimale grootte, vorm en fysieke bediening van het product centraal. Het doel was om een ontwerp te vinden dat aansluit bij de diversiteit van de gebruikers, waarbij comfort en gebruiksgemak voorop staan. Er werd gekozen voor een 'design for diversity'-strategie, waarbij rekening wordt gehouden met een brede groep gebruikers met verschillende handmaten en ergonomische behoeften.

Dit alles werd onderbouwd met ergonomische richtlijnen zoals antropometrie en biomechanica, zodat het product niet alleen aangenaam aanvoelt, maar ook functioneel optimaal is afgestemd op de menselijke hand. 

Daarnaast was het cruciaal om te onderzoeken welke fysieke bedieningsmethoden het beste functioneren zonder tussenkomst van de bijhorende app, vooral in stressvolle situaties zoals een paniekaanval. Daarom werd in een afzonderlijke deelopdracht onderzocht welke besturingsmethoden het meest geschikt zouden zijn. Hierbij lag de focus op intuïtiviteit, snelheid van bediening, foutgevoeligheid en betrouwbaarheid onder druk.

#### Materiaal & methoden
Voor dit onderzoek werden negen verschillende prototypes vervaardigd met een 3D-printer in PLA-materiaal. Voordat de prototypes konden worden ontwikkeld, vond een grondig vooronderzoek plaats naar de antropometrische data van de doelgroep. Hierbij werd de handmaat van mannen en vrouwen in de leeftijdscategorie 18-65 jaar bestudeerd, met speciale aandacht voor de Belgische bevolking[^3].

Door gebruik te maken van gegevens uit de DINBelg 2005-norm en aanvullende wetenschappelijke literatuur[^4] over handgereedschappen, werden de relevante afmetingen verzameld. Het ontwerp werd gebaseerd op het percentielgedreven ontwerpprincipe, gericht op het ‘mean’ met een dekking van 90% van de gebruikers (P5-P95). Concreet betekent dit dat het product geschikt is voor handlengtes tot 210,84 mm, wat volgens de berekeningen (µ + 1,28σ) de P90-waarde vertegenwoordigt voor de handlengte.

Berekeningen:
P90: voor 90% => z = +1.28 (bron: Bastiaan Baccarne. (2024). Tabel 5 Populations & diversity in design + fysieke ergonomie - z-table. Cursus Gebruiksgericht Ontwerpen.)

P90 = µ + z*σ = 189 + 1.82 * 12 = 210.84 mm

![tabelhanden](https://github.com/MattizV/UCD/blob/main/fotos/tabelhanden.png)
![volgordeprototypes](https://github.com/sidmunck/UCD/blob/main/fotos/volgordeprototypes.png)

De negen prototypes werden elk getest op comfort, grip en gebruiksgemak door middel van de Comfort Questionnaire for Hand Tools (CQH), een gevalideerde vragenlijst die normaal wordt ingezet voor handgereedschap, maar goed toepasbaar is voor deze context.

De testpersonen hanteerden de prototypes één voor één in verschillende situaties, zoals zittend, staand en lopend, om de variatie in gebruik te simuleren. Hierbij werden de Think Aloud- en Question Asking Protocols toegepast, waarbij gebruikers hun ervaringen en voorkeuren mondeling konden toelichten tijdens het testen. Na het uittesten van elk prototype werd de CQH-schaal ingevuld. Op basis van deze gegevens konden later de gemiddelde scores vergeleken worden.

Voor de fysieke bediening werden vier combinaties samengesteld via een morfologische matrix, bestaande uit drukknoppen, draaiknoppen, schuifschakelaars en joystick-achtige bedieningselementen. Deze combinaties werden weergegeven in schetsen en getest met drie proefpersonen, die hun voorkeuren en motivatie toelichtten tijdens interviews.

Bij de evaluatie werd gelet op intuïtiviteit, foutgevoeligheid, snelheid en vertrouwen in het gebruik onder stressvolle omstandigheden. Dit onderzoek vond plaats in een rustige setting om de focus op de bedieningservaring te behouden. Ook hier werden de TAP- en QAP-methodes toegepast om diepgaande feedback te verkrijgen.

Op het einde werd er aan de testpersonen gevraagd om hun eigen ideale combinatie samen te stellen en elke keuze grondig te onderbouwen.

Alle stappen van dit onderzoek werden zorgvuldig beschreven in het [protocol Human Body](https://github.com/sidmunck/UCD/raw/main/files/Deelopdracht%201%20sem%202/protocol%20%2B%20aanvulling%20antropometrie.docx).

<img src="https://github.com/sidmunck/UCD/raw/main/fotos/semester%202/morfologische%20matrix%20.png" width="500">
<img src="https://github.com/sidmunck/UCD/raw/main/fotos/semester%202/schetsen%20protocol.png" width="500">

#### Resultaten
De analyse van de testresultaten van de negen prototypes leverde een duidelijke winnaar op: prototype 3 scoorde gemiddeld 4,86 op een schaal van 7, vooral vanwege zijn uitstekende comfort, grip en gebruiksgemak. Dit bevestigt het belang van een vroege ergonomische optimalisatie bij productontwikkeling. 

Prototype 1 werd als te groot en onhandig ervaren, wat het gebruik voor een breed publiek beperkt. Prototype 9 scoorde het laagst door diverse ergonomische tekortkomingen. De overige prototypes vertoonden gemiddelde prestaties zonder opvallende sterke of zwakke punten.

Uit het Question Asking Protocol kwamen waardevolle suggesties voor verdere verfijning naar voor, zoals:
- Het product niet volledig rond ontwerpen om wegrollen te voorkomen.
- Een asymmetrisch ontwerp overwegen, waardoor bijvoorbeeld de luidspreker intuïtiever te vinden is in panieksituaties en het product makkelijker vast te houden is.
- Het toevoegen van een lusje of draagmechanisme om het product makkelijker mee te nemen en te voorkomen dat het kwijtraakt.

Deze inzichten benadrukken het belang van gebruiksgemak en vertrouwen in het product, vooral omdat het dient als een steunpunt in stressvolle momenten.

![tabelexcel](https://github.com/sidmunck/UCD/blob/main/fotos/tabelexcel.png)

Uit het onderzoek naar de bediening bleek dat eenvoudige drukknoppen aan de zijkant de voorkeur hebben van twee van de drie testers. Deze methode werd als het meest intuïtief en foutbestendig beoordeeld.

Draaiknoppen zonder mechanische feedback werden als verwarrend ervaren, en joystick-achtige bedieningselementen als te complex voor snelle actie tijdens een paniekaanval. Ook werd duidelijk dat er behoefte is aan een snelle activeringsknop voor een voorkeursinstelling, zodat gebruikers direct kunnen schakelen zonder ingewikkelde handelingen.

#### Conclusies en implicaties
De resultaten van dit onderzoek tonen aan dat het product ontworpen moet worden met een duidelijke focus op ergonomie en eenvoud in bediening, om de gebruiker in stressvolle situaties maximale steun te bieden.

Het gekozen ontwerp (prototype 3) voldoet aan de antropometrische eisen van 90% van de Belgische doelgroep en scoort hoog op comfort en gebruiksgemak. Dit betekent dat het product een optimale balans biedt tussen grootte, grip en vorm, wat essentieel is om vertrouwen en gebruiksgemak te waarborgen.

Het onderzoek naar fysieke bediening wijst op de noodzaak van eenvoudige, snel te bedienen drukknoppen. Complexere bedieningselementen zoals draaiknoppen en joysticks zijn minder geschikt in contexten waar snelle en foutloze bediening cruciaal is.

Ook het visuele feedbacksysteem met LED-indicatoren draagt bij aan het vertrouwen van de gebruiker door duidelijkheid te geven over de status van het apparaat zonder dat dit extra cognitieve belasting oplevert. Door te kiezen voor patronen in plaats van kleuren wordt rekening gehouden met toegankelijkheid.

### The human senses
#### Doelstellingen
Het doel van deze deelopdracht is om diepgaande inzichten te verkrijgen in het gebruik van sensorische elementen; met name trillingen, geluid en visuele signalen; om personen die paniekaanvallen ervaren effectief te kalmeren. Hierbij wordt onderzocht hoe deze zintuiglijke stimuli kunnen bijdragen aan het creëren van rust, controle en comfort tijdens een acute stresssituatie. Er wordt specifiek gekeken naar welke trillingspatronen, geluidsfrequenties en visuele feedback het meest geschikt en effectief zijn voor dit doel.

Daarnaast richtte dit onderzoek zich later ook op het belang van de vormgeving en esthetiek van het apparaat. Omdat visuele indrukken een directe impact hebben op het emotioneel welzijn, wordt de rol van productdesign als een ondersteunend element voor rust en veiligheid onderzocht. Het uiteindelijke doel is om een product te ontwerpen dat niet alleen functioneel is, maar ook emotioneel aansluit bij de behoeften van gebruikers in stressvolle situaties.

In het laatste onderzoek werd er nog een deelonderzoek opgesteld waar er werd geëvalueerd welke vorm van feedback (visueel, auditief of haptisch) het meest intuïtief en doeltreffend is. Hierbij ligt de nadruk op hoe gebruikers zonder voorafgaande uitleg de betekenis van signalen kunnen interpreteren, en welke feedbackvorm het best aansluit bij de context van paniekbeheersing.

#### Materiaal en methoden
Voor het onderzoek werd een prototype ontwikkeld op basis van Arduino-technologie, uitgerust met een trilmotor, een DFPlayer voor geluidsweergave, een luidspreker en een interface die via Protopie Connect bediend kon worden. Testpersonen kregen de mogelijkheid het prototype te bedienen via deze interface.

In een eerste testronde werd onderzocht welke soorten trillingspatronen; zoals korte en pulserende trillingen versus lange, continue trillingen; als prettigst werden ervaren door gebruikers. In een vervolgtest werd de gebruikersinterface getest, waarbij zowel objectieve data als subjectieve feedback werd verzameld.

<p float="left">
  <img src="https://github.com/sidmunck/UCD/blob/main/fotos/semester%202/test%20geluid.png?raw=true" width="35%" />
  <img src="https://github.com/sidmunck/UCD/blob/main/fotos/semester%202/test%20trillingen.png?raw=true" width="27%" />
</p>

De hartslag van elke deelnemer werd voor aanvang van de test bewust omhoog gebracht door een fysieke inspanning en werd vervolgens gemeten vóór, tijdens en na het gebruik van het prototype, als objectieve maat voor stress- en kalmeringsniveaus. Ook werd de tijd gemeten die elke gebruiker nodig had om te kalmeren. Na iedere testronde vulden deelnemers een Self-Assessment Manikin (SAM)-schaal en de System Usability Scale (SUS) in om emotionele ervaringen en gebruiksvriendelijkheid te evalueren. Door gebruik te maken van de Think Aloud-methode en het Question Asking Protocol (QAP) konden deelnemers bovendien spontane feedback en suggesties geven. Real-time subjectieve feedback werd verzameld met behulp van de Experience Sampling Method (ESM).

Tijdens deze fase is ook onderzocht of een geïntegreerde hartslagmeter in het apparaat haalbaar en zinvol is. Biomonitoring is binnen fysiometrisch onderzoek een waardevolle techniek om de impact van producten op gebruikers te evalueren. Een apart literatuuronderzoek ([Onderzoek hartslagmeter](https://github.com/sidmunck/UCD/blob/main/files/Deelopdracht%202%20sem%202/Onderzoek%20hartslagmeter.docx)) wees uit dat het bieden van biofeedback, zoals real-time hartslagmeting, gebruikers kan helpen om stress- en paniekniveaus beter te monitoren en te reguleren.

Hoewel het technisch mogelijk bleek om een sensor in het toestel te integreren, werd het koppelen van bestaande wearables zoals smartwatches als een praktischere en gebruiksvriendelijkere oplossing gezien. Zo kan het apparaat eenvoudig data uit deze externe sensoren halen zonder het product onnodig duur of complex te maken.

Voor de geluidsfunctie werd gebruik gemaakt van muziek op een frequentie van 432 Hz. Deze frequentie wordt in verschillende therapeutische contexten als zachter en rustgevender ervaren dan de gangbare 440 Hz en zou volgens bepaalde bronnen beter aansluiten bij natuurlijke lichaamsfrequenties ([Vooronderzoek frequentiekeuze muziek](https://github.com/sidmunck/UCD/blob/main/files/Deelopdracht%202%20sem%202/Vooronderzoek%20Frequentiekeuze%20muziek.docx)). Hoewel het wetenschappelijke bewijs beperkt is, wijzen praktijkervaringen binnen muziektherapie op mogelijke kalmerende effecten op het zenuwstelsel. Aangezien het doel van het product is om panieksymptomen te reguleren, werd deze frequentie als potentieel ondersteunend element in het prototype opgenomen.

Voor het aspect 'uiterlijk en vormgeving' werden vier verschillende renders van het product aan de testpersonen getoond. Elk ontwerp had dezelfde functionele inhoud, maar verschilden in kleur, materiaal en afwerking. Via het QAP werden gebruikers gevraagd de ontwerpen te beoordelen op rustgevendheid, sociale aanvaardbaarheid en esthetiek. Tevens moesten ze vier kernwoorden kiezen uit een lijst van tien die volgens hen het beste bij het ontwerp pasten, om zo genuanceerde emotionele associaties te kunnen vastleggen.

![4 renders protocol](https://github.com/sidmunck/UCD/blob/main/fotos/semester%202/4%20renders%20protocol.png?raw=true)

Voor het onderzoek naar feedbackvorm werden drie verschillende testopstellingen ontworpen: één voor visuele, één voor auditieve, en één voor haptische feedback. Gebruikers werden in simulaties geplaatst waarin het apparaat signalen gaf bij bijvoorbeeld het opladen van een toestel of de indicatie van een bijna lege batterij. Zonder uitleg moesten zij de betekenis van deze signalen interpreteren. Deze tests werden uitgevoerd met een geprint prototype met aan/uit-knop en LED, en een Arduino-gestuurde schakeling met buzzer, DFPlayer, luidspreker en LED. Bij de test werd de "Wizard of Oz"-methode toegepast. Na afloop werd gebruikgemaakt van Likert-schaalvragen en het TAP om voorkeuren en interpretaties te evalueren. Gebruikers kregen ook de kans hun ideale feedbackconfiguratie samen te stellen.

Het volledige onderzoek werd zorgvuldig genoteerd in het [protocol Human Senses](https://github.com/sidmunck/UCD/raw/main/files/Deelopdracht%202%20sem%202/PROTOCOL%20DEELOPDRACHT%202.docx).

<img src="https://github.com/sidmunck/UCD/blob/main/fotos/semester%202/toestel%20WoZ%20test.png?raw=true" width="250"/>

#### Resultaten
Uit de test bleek een duidelijke voorkeur voor korte en pulserende trillinsgpatronen boven lange, continue trillingen. Alle testpersonen gaven aan dat de korte trillingen bij fasewisselingen het meest aangenaam waren en als kalmerend werden ervaren. Dit patroon wordt daarom als standaard in het ontwerp opgenomen.

De hartslagmetingen toonden aan dat zowel de trillings- als de muziekfunctie van het prototype een significant kalmerend effect hadden. Gemiddeld daalde de hartslag tijdens het gebruik van de trillingsfunctie van 103,67 bpm naar 66,67 bpm, en bij de muziekfunctie van 115 bpm naar 70 bpm. Na het testen bleef de hartslag licht verhoogd ten opzichte van het kalme niveau, maar lag nog steeds ruim onder de beginwaarden. Dit wijst op een duurzaam rustgevend effect. Zowel de directe sensorische prikkels als de bewuste herkenning van rustgevende signalen droegen bij aan de kalmering, in lijn met psychologische theorieën over snelle en langzame cognitieve processen (fast and slow thinking).

De gebruiksvriendelijkheidsscores (SUS) waren voor de trillingsfunctie gemiddeld 70,8 en voor de muziekfunctie 80, beiden boven de algemeen geaccepteerde drempel van 68. De muziekfunctie werd door gebruikers als duidelijk gebruiksvriendelijker ervaren. Ook de SAM-scores bevestigden een positieve emotionele ervaring, vooral op het vlak van valentie (positieve gevoelens) en controle; cruciale factoren bij panieksituaties.

Gebruikers gaven aan dat bediening via een app tijdens paniekaanvallen niet altijd praktisch is. Daarom werd een “lock”-functie gewenst waarbij vooraf ingestelde patronen via een fysieke knop kunnen worden geactiveerd. Dit benadrukt het belang van redundantie en eenvoudige bediening om cognitieve belasting in stresssituaties te minimaliseren. Ook de mogelijkheid om uit meerdere patronen te kiezen en eigen muziek of trillingsfrequenties toe te voegen, werd positief ontvangen.

De gemiddelde tijd die nodig was om tot kalmering te komen, was ongeveer 6 minuten en 35 seconden. Hoewel dit een snelle werking suggereert, is vervolgonderzoek in echte panieksituaties noodzakelijk om definitieve conclusies te kunnen trekken. 

![resultatenT](https://github.com/sidmunck/UCD/blob/main/fotos/resultatenT.png)
![resultatenG](https://github.com/sidmunck/UCD/blob/main/fotos/resultatenG.png)

Het onderzoek naar uiterlijk en materiaalkeuze liet zien dat gebruikers unaniem de voorkeur gaven aan een matte, zachte afwerking in neutrale kleuren zoals beige. Glanzende materialen werden als storend ervaren. Het meest gekozen ontwerp werd omschreven met woorden als “rustgevend”, “zorgzaam” en “vertrouwd”. Discretie was een belangrijke eis; gebruikers wilden zich niet schamen om het apparaat te gebruiken in het openbaar. Subtiele materiaalcontrasten binnen eenzelfde kleurenschema werden als positief ervaren. De combinatie van visuele rust en sociaal aanvaardbare esthetiek was doorslaggevend. Op basis van de verkregen informatie kon een moodboard worden opgesteld dat gebruikt zou worden bij het ontwerpen van het finale product.

<img src="https://github.com/sidmunck/UCD/blob/main/fotos/semester%202/moodboard.png?raw=true" width="450">

Wat betreft de feedbackvorm werd haptische feedback het meest intuïtief, aangenaam en effectief bevonden. Deze kreeg de hoogste scores op de Likert-schaal. Visuele feedback werd neutraal beoordeeld, terwijl auditieve feedback het laagst scoorde en vaak als storend of ongepast werd ervaren, vooral in sociale contexten.

De ideale feedbackconfiguratie volgens de testpersonen bestaat uit:
- 1 à 2 korte trillingen voor aan/uit
- 5 korte trillingen voor een lege batterij
- een zacht knipperende LED bij het starten van het opladen
- een continu brandende LED bij een volle batterij.

De design requirements die in dit onderzoek werden opgesteld zijn ook weergegeven in de excelsheet in de bijlage. 

### The human mind
#### Doelstellingen
Het doel van dit onderzoek is om te onderzoeken hoe mentale processen zoals aandacht, stress, geheugen en intuïtie een rol spelen in de interactie tussen mens en technologie. Door te analyseren hoe het brein van gebruikers functioneert in panieksituaties, kan een product worden ontwikkeld dat optimaal aansluit bij de mentale behoeften van de gebruiker.

Specifiek wordt onderzocht welke interface het meest geschikt is voor gebruik in acute stresssituaties. Hierbij is gekeken naar hoe gebruikers informatie mentaal verwerken tijdens een paniekaanval en welke ontwerpkeuzes, zoals visuele hiërarchie, dit kunnen ondersteunen of juist bemoeilijken.

#### Materiaal en methoden
Het doel van dit onderzoek is om te onderzoeken hoe mentale processen zoals aandacht, stress, geheugen en intuïtie een rol spelen in de interactie tussen mens en technologie. Door te analyseren hoe het brein van gebruikers functioneert in panieksituaties, kan een product worden ontwikkeld dat optimaal aansluit bij de mentale behoeften van de gebruiker.

Voor deze evaluatie zijn twee visuele interfaceprototypes ontworpen, elk met een andere visuele stijl en opbouw. De prototypes zijn gemaakt in Figma en functioneren zoals een echte app.

Specifiek wordt onderzocht welke interface het meest geschikt is voor gebruik in acute stresssituaties. Hierbij is gekeken naar hoe gebruikers informatie mentaal verwerken tijdens een paniekaanval en welke ontwerpkeuzes, zoals visuele hiërarchie, dit kunnen ondersteunen of juist bemoeilijken.

Drie testpersonen met ervaring in het ervaren van paniekaanvallen kregen beide interfaces afzonderlijk te zien in een rustige, huiselijke omgeving. Ze werden gevraagd door de schermen te navigeren en hun ervaringen te delen tijdens een interview, gebaseerd op het Question Asking Protocol.

De focus lag op de beoordeling van intuïtiviteit, visuele hiërarchie, herkenbaarheid van knoppen en geschiktheid voor gebruik in stressvolle situaties.

<p float="left">
  <img src="https://github.com/sidmunck/UCD/blob/main/fotos/semester%202/interface1%201.png?raw=true" width="45%" />
  <img src="https://github.com/sidmunck/UCD/blob/main/fotos/semester%202/interface1%202.png?raw=true" width="45%" />
</p>

<p float="left">
  <img src="https://github.com/sidmunck/UCD/blob/main/fotos/semester%202/interface%202%202.png?raw=true" width="45%" />
  <img src="https://github.com/sidmunck/UCD/blob/main/fotos/semester%202/interface2%201.png?raw=true" width="45%" />
</p>

Daarnaast werd onderzocht of er behoefte is aan een ingebouwd trainingsprogramma dat gebruikers helpt om vooraf te oefenen met ademhalingstechnieken en vibratiemethoden. Dit werd getest via gebruiksinterviews waarbij een storyboard als leidraad voor het gesprek diende. Het storyboard hielp de testpersonen zich voor te stellen hoe het trainingsprogramma zou werken.

Tijdens de interviews werd ook gekeken naar het gebruik van het apparaat in rustige, preventieve context, om zo te beoordelen of een trainingsfunctie als waardevol wordt ervaren. Tevens werd via drie fictieve productvarianten met verschillende prijsstellingen inzicht verkregen in de prijsperceptie en voorkeuren van de gebruikers.

De volledig uitgeschreven versie van het onderzoek is weergegeven in het [protocol Human Mind](https://github.com/sidmunck/UCD/raw/main/files/Deelopdracht%203%20sem%202/PROTOCOL%20DEELOPDRACHT%203.docx).

<img src="https://github.com/sidmunck/UCD/blob/main/fotos/semester%202/opties%20remmie.png?raw=true" width="70%" />

#### Resultaten 
Uit de tests kwam interface 1 als duidelijke favoriet naar voren. Deze interface werd omschreven als rustgevend, overzichtelijk en intuïtief. Dit komt door de sobere lay-out, grote knoppen en duidelijke visuele hiërarchie. Symbolen werden begeleid door tekst en het consistente kleurgebruik droeg bij aan snelle herkenning.

Interface 2 werd als speelser ervaren. Hoewel sommige visuele elementen, zoals smileys, hier beter scoorden dan bij interface 1, werd het geheel als minder geschikt gezien voor stressvolle situaties.

Een verbeterpunt was de behoefte aan visuele begeleiding bij trillingsoefeningen, bijvoorbeeld door een eenvoudige animatie toe te voegen die het ritme aangeeft.

De interviews over het trainingsprogramma laten zien dat alle respondenten deze functie als een duidelijke meerwaarde zien. Voor beginnende gebruikers volstaat een basispakket (Remmie Basic), terwijl ervaren gebruikers met onbehandelde paniekaanvallen meer baat hebben bij Remmie Plus of Premium.

Ook werd benadrukt dat de sessies kort en krachtig moeten zijn, met dagelijkse herinneringen om het gebruik te stimuleren.

## Conclusie
Het uiteindelijke product is een compact hulpmiddel dat mensen op een laagdrempelige en intuïtieve manier ondersteunt tijdens paniekaanvallen. Het ontwerp is zorgvuldig afgestemd op ergonomische principes, waarbij de vorm comfortabel in de hand ligt bij een brede groep gebruikers (P5–P95), met afgeronde hoeken en een matte textuur voor een veilige en prettige grip.

Het apparaat kan volledig zelfstandig functioneren, zonder tussenkomst van een app. Dit zorgt voor directe toegang tot de kalmerende functies in noodsituaties. Aan de zijkant van het apparaat bevinden zich fysieke drukknoppen die duidelijk voelbaar zijn en intuïtieve, snelle activatie mogelijk maken.

Bij het aan- en uitzetten geven korte, herkenbare trillingssignalen directe tactiele feedback; een bewuste keuze om de interactie eenduidig te maken, zonder visuele of auditieve afleiding. Tijdens het gebruik zorgt een reeks ritmische, kalmerende trillingen voor sensorische prikkels die het lichaam helpen tot rust te komen. Daarnaast bevat het product een geïntegreerde geluidsfunctie met enkele standaard ingestelde muziektracks op een frequentie van 432 Hz, een toonhoogte die vaak als ontspannend wordt ervaren.

Zowel bij de trillings- als muziekfunctie is het mogelijk om de gewenste keuzes via de app vast te zetten (lockfunctie), zodat ze automatisch worden geactiveerd met een eenvoudige druk op de knop.

Een subtiele LED aan de onderzijde van het apparaat communiceert uitsluitend over de oplaadstatus, waarmee onnodige visuele prikkels tijdens gebruik worden vermeden. Ook is het esthetische ontwerp neutraal en discreet gehouden, met zachte vormen en een ingetogen kleurgebruik, zodat het toestel sociaal acceptabel blijft in publieke contexten.

Deze schakeling (zie afbeelding) werd gebouwd in combinatie met Protopie Connect. Hiermee kunnen de geluids- en trillingsfuncties, evenals de aan/uitwerking, effectief worden bestuurd tijdens een demonstratie of test. Functionaliteiten zoals opladen of batterijbeheer vielen buiten de scope van dit prototype.

Daarnaast werd er ook een fysiek prototype gemaakt waarin de look & feel van het uiteindelijke product en de knoppen werd uitgewerkt. Dit model is visueel en ergonomisch representatief, maar bevat geen functionele elektronica.

Voor de behuizing van het prototype worden momenteel drie materiaalopties overwogen:
1. Soft-touch ABS met matte coating
2. Siliconenrubber
3. Thermoplastisch polyurethaan (TPU)

Bij de materiaalkeuze is het essentieel dat het materiaal waterdicht, krasbestendig en niet glad is (voldoende grip biedt). Daarnaast moet het beschikbaar zijn in beige of andere neutrale kleurtinten om aan de esthetische eisen te voldoen.
Er is op dit moment nog geen gebruikersonderzoek uitgevoerd naar de tactiele en ergonomische beleving van de verschillende materialen. Verdere testen zijn noodzakelijk om te bepalen welk materiaal het meest comfortabel en geschikt is voor langdurig gebruik.

![Schakeling finaal prototype](https://github.com/sidmunck/UCD/blob/main/fotos/semester%202/schakeling%20finaal%20prototype.png?raw=true)

## Technische beschrijving
### Bill of materials
- Microcontroller: Arduino Uno (1 stuk) [Arduino Uno](https://www.bitsandparts.nl/product/FUNDUINO_ARDUINO_UNO_R3?gad_source=1&gad_campaignid=22404178302&gbraid=0AAAAADpItpckOorsIinuHnMItEorYakiD&gclid=CjwKCAjw87XBBhBIEiwAxP3_A9ddGmQ3-A8vZx0zjzjzKPsJ6b-HEvwvlw0mPq3e78KXJu_2vK-2jjBoCxUgQAvD_BwE)
- Trillingsmotor:  3.0V 0.5A mini vibratiemodule (1 stuk) <a href="https://www.amazon.com.be/-/nl/3-0-5-3-Telefoon-Trilling-Trillingsmodule-Compatibel/dp/B07QL8CMH7/ref=asc_df_B07QL8CMH7?mcid=28aab8932ada3f74be4498398a817b97&tag=begogshpadd0d-21&linkCode=df0&hvadid=714474122060&hvpos=&hvnetw=g&hvrand=7902026829698400949&hvpone=&hvptwo=&hvqmt=&hvdev=c&hvdvcmdl=&hvlocint=&hvlocphy=1001021&hvtargid=pla-837063758574&psc=1&language=nl_BE&gad_source=1">trillingsmodule</a><br>
- Drukknoppen: Tactile push buttons, 12x12mm (5 stuks) <a href="https://funduinoshop.com/nl/onderdelen/knoppen-en-schakelaars/knop/drukknop-2-pinnen-12-12-6mm">drukknop</a><br>
- Geluidsmodule: DFPlayer Mini MP3 player module (1 stuk) <a href="https://www.tinytronics.nl/nl/audio/audio-bronnen/dfrobot-dfplayer-mini-mp3-module">DFRobot DFPlayer Mini</a><br>
- Luidspreker: 8Ω 0.5W mini speaker (1 stuk)(<a href="https://funduinoshop.com/nl/onderdelen/passieve-componenten/zoemer-en-luidspreker/luidspreker-8o-0.5w">luidspreker 8Ω</a><br>
- LED: LED (1 stuk) <a href="https://www.allekabels.be/led-diode/7369/1096838/led-diode.html?mc=nl-be&gad_source=1&gad_campaignid=19947949570&gbraid=0AAAAAC3CB_o2ImI5tXLTE-KkPbjmZXfP5&gclid=CjwKCAjw87XBBhBIEiwAxP3_A9X08MkcAq4n5ssKkmRALukiATyn_0XUEf5iuU2aEuoGz3hkScWMqhoCgi8QAvD_BwE">LED diode</a><br>
- Batterij: Li-ion 3.7V 1000mAh (1 stuk) <a href="https://www.123accu.nl/Luvion-JS803438-accu-3-7V-1000-mAh-Li-pl-123accu-huismerk-i32988.html">Li-ion accu 3,7V 1000mAh</a><br>
- Batterijbeheer IC: TP4056 Li-ion charger module (1 stuk) <a href="https://www.amazon.com.be/AZDelivery-TP4056-Charging-Regulator-Lithium/dp/B089QK7SFD/ref=sr_1_2_sspa?adgrpid=159859282524&dib=eyJ2IjoiMSJ9.UJUX5-s8MlITARltJZfQQJenJ51ffhHJTodm51tYaAGqHhAubKnuDP9xrQgfs8fwu8c-DAXrlMTsadPlHIqM6W_0vkWSjnGsdjsGLuODGCnMxmSx_G8cUlfmcwFjwKtY7uQuEMITzNoaRq9b06glbDgfz0Ibl5SdqzRfLe53Y9AKHX6n3Bs13Ybd_5c4oVx46tqbPpkFA94IiRVFmHQg-VmvOw0phwspgms0_XOEH4JJjeWcmFvUm1KtMMQwsGQlVEzb1ibQAYT90QXzqA7URKZXYtqEXy6Bwvg--2Y0yZw.6LJb_soYypLXiCdXJGYjQfY7fV8NG91bKYgQ8gG_8OA&dib_tag=se&gad_source=1&hvadid=689080560199&hvdev=c&hvlocphy=1001021&hvnetw=g&hvqmt=e&hvrand=16450520649693051747&hvtargid=kwd-324097400066&hydadcr=14737_2323246&keywords=tp4056%2Bcharging%2Bmodule&mcid=6a2935843aad3e1fb45ba11e60ff9edf&qid=1747839197&sr=8-2-spons&sp_csd=d2lkZ2V0TmFtZT1zcF9hdGY&th=1">TP4056 laadmodule</a><br>
- Behuizing: 3D-geprint PLA (1 stuk)
- Draden, soldeer, knoppenkapjes

De totale geschatte kosten komen op ongeveer 60 euro per apparaat. Dit is zonder arbeid en R&D bijgerekend. 

### Hardwareopbouw
- De microcontroller vormt het centrale besturingssysteem van het toestel. Hij stuurt zowel de trillingspatronen als de geluidsmodule aan, en verwerkt de input van de drukknoppen.
- De trillingsmotoren zorgen voor tactiele feedback en kalmerende trillingen tijdens het gebruik. Ze kunnen worden geactiveerd via de drukknoppen of via seriële communicatie met de app.
- De drukknoppen aan de zijkant van het toestel maken het mogelijk om het apparaat in of uit te schakelen, het volume aan te passen en functies zoals trilling of muziek te activeren.
- De geluidsmodule speelt rustgevende audiotracks af en kan net als de trillingen worden aangestuurd via de knoppen of via de app.
- Een LED-indicator toont de oplaadstatus van het apparaat.
- De batterij en laadmodule voorzien het toestel van autonome voeding en maken veilig opladen via micro-USB mogelijk.

### Software en code
Programmeertaal: C++ (Arduino-framework via Arduino IDE)

Functies:
- Bij inschakelen: korte tactiele feedback via trillingsmotor.
- Trillingspatroon: ritmische pulsen die ontspanning bevorderen, instelbaar via knoppen/app.
- Muziekfunctie: afspelen van ingebouwde audio-bestanden via DFPlayer.
- Lockfunctie: via app kan trillings- en muziekfunctie vastgezet worden.
- Oplaad-LED: aan/uit afhankelijk van batterijstatus.

De [Arduino code](https://github.com/sidmunck/UCD/blob/main/files/Finale%20prototype/Code%20Arduino)
 is modulair opgebouwd: hardware-abstraction layer, functiecontrollers (trilling, audio), gebruikersinterface (knoppen, feedback). 

### Bouwinstructies
- Soldeer microcontroler, trilmotor, knoppen, geluidsmodule, LED en batterijbeheer volgens het schema.
- Print of produceer de ergonomische behuizing.
- Monteer de schakeling (eventueel op PCB plaat gepositioneerd) en bevestig de trillingsmotor, luidspreker en knoppen correct.
- Compileer en upload de firmware naar de microcontroller via USB.
- Test alle functies (aan/uit, trilling, muziek, LED) en kalibreer waar nodig.

## Kritische reflectie
In deze reflectie blik ik terug op het volledige traject van het project 'Werkbaar werk in de zorg', dat liep over twee semesters. Het project bracht grote uitdagingen met zich mee, maar ook waardevolle inzichten. Het leerproces was intens en veelzijdig, en heeft mij zowel op inhoudelijk vlak als in mijn samenwerkingservaring belangrijke lessen opgeleverd.

In het eerste semester werkten we in een groep van drie. Hoewel ik daar toen vrij positief op terugblikte, kijk ik er nu met iets meer nuance op terug. De samenwerking liep niet altijd even vlot, en naarmate het semester vorderde werd het duidelijk dat de rolverdeling scheef begon te lopen. Ondanks de goede bedoelingen en afspraken rond planning en taakverdeling, kwam het grootste deel van het werk uiteindelijk bij mij terecht. Dit leidde tot frustratie en extra werkdruk, maar ook tot het besef dat ik onder druk goed kan blijven functioneren en verantwoordelijkheid durf opnemen als dat nodig is. De wekelijkse deadlines en het afstemmen van ieders sterktes hielpen wel om een aantal onderdelen vlot af te ronden, maar het ontbrak regelmatig aan initiatief en besluitvaardigheid binnen het team. Hierdoor werden bepaalde fases onnodig lang uitgesteld.

Na onderlinge gesprekken besloten we in het tweede semester het project individueel verder te zetten. Deze beslissing bracht in eerste instantie extra druk met zich mee, aangezien ik vanaf dat moment het volledige onderzoekstraject zelfstandig moest uitwerken. Tegelijk gaf het mij ook meer controle over het proces en de vrijheid om beslissingen te nemen op mijn eigen tempo en binnen mijn eigen visie. Dit leidde tot meer consistentie in de uitwerking en uiteindelijk tot een eindproduct waar ik met trots naar kijk. Het zelfstandig werken dwong me om grondiger na te denken over elke stap in het proces: van literatuuronderzoek tot ontwerpbeslissingen en validatie. Ook de praktische uitvoering – zoals het bouwen van een werkend prototype en het testen van functies – lag volledig in mijn handen. Hierdoor heb ik niet alleen mijn inhoudelijke kennis verdiept, maar ook mijn probleemoplossend vermogen en projectmatig denken sterk ontwikkeld.

Een zeer waardevolle toevoeging aan dit project was de externe PESTEL-analyse die werd uitgevoerd door een groep masterstudenten. Zij bekeken het product vanuit verschillende maatschappelijke en beleidsmatige invalshoeken, wat een bredere kijk gaf op de context waarin het toestel zou functioneren. Zo werd op politiek vlak bijvoorbeeld aanbevolen om het toestel modulair op te bouwen. Dit draagt niet alleen bij aan een langere levensduur, maar opent ook de mogelijkheid tot lokale productie en eventuele subsidieaanvragen via VLAIO. Hoewel dit buiten het bereik van dit project valt, vormt het een interessante piste voor verdere ontwikkeling. Lokale productie biedt economisch gezien ook een meerwaarde, ondanks de hogere initiële kost. Er werd eveneens gesuggereerd dat het toestel eventueel als medisch hulpmiddel zou kunnen worden beschouwd, met mogelijke terugbetaling via mutualiteiten. Een ander sterk punt dat werd aangehaald, was het werken met een inleversysteem – een ecologisch waardevolle aanpak die interessant is bij marktintroductie. Tot slot kwamen ook juridische aspecten aan bod, zoals het waarborgen van de privacy (GDPR) en het overwegen van mogelijke medische claims na verder effectiviteitsonderzoek. Hoewel niet elk punt onmiddellijk kon worden vertaald naar dit project, heeft deze analyse bijgedragen aan een bewustere, kritischere houding tegenover de langetermijnimpact van het ontwerp.

Al met al was dit project een intens maar zeer waardevol leertraject. Ik heb geleerd hoe belangrijk het is om kritisch te blijven reflecteren op samenwerking, keuzes en processen. Tegelijk heb ik ervaren hoe motiverend het is om een project zelfstandig te kunnen dragen en daarin tot een concreet en doordacht resultaat te komen. De combinatie van inhoudelijke verdieping, praktische uitvoering en maatschappelijke reflectie heeft mij als ontwerper sterker en zelfstandiger gemaakt.

## Bijlagen
storyboards:

![storyboard_1](https://github.com/MattizV/UCD/blob/main/fotos/moodboard_aula.jpg)
Storyboard: Remmie gebruiken in een drukke ruimte

![storyboard_2](https://github.com/MattizV/UCD/blob/main/fotos/moodboard_thuis.jpg)
Storyboard: Remmie gebruiken als hulpmiddel om met angst te leren omgaan

Link naar protopie finaal prototype: https://cloud.protopie.io/p/492e9a57d45aad214b922e24?ui=true&scaleToFit=true&enableHotspotHints=true&cursorType=touch&mockup=true&bgColor=%23F5F5F5&bgImage=undefined&playSpeed=1 

## Bronnen
[^1]: Vlaamse Vereniging van Klinisch Psychologen. (2023). Ook de wachtlijst vol. Vlaamse Vereniging van Klinisch Psychologen. https://vvkp.be/nieuws/ook-de-wachtlijst-vol

[^2]: Zorgnet-Icuro. (2023). De mythes bevraagd: Resultaten van de Public Mental Health Monitor 2023. Zorgnet-Icuro. https://www.zorgneticuro.be/sites/default/files/publication/2024-02/De%20mythes%20bevraagd.%20Resultaten%20van%20de%20Public%20Mental%20Health%20Monitor%202023.pdf

[^3]: Dinbelg. (2005). Volwassenentotaal. Geraadpleegd op 6 maart 2025, van https://www.dinbelg.be/volwassenentotaal.htm 

[^4]: Makkes van der Deijl, G. B., & Panfilov, A. V. (2007). Formation of fast spirals on heterogeneities of an excitable medium. Physica D: Nonlinear Phenomena, 231(2), 112–120. https://doi.org/10.1016/j.physd.2006.09.019 
